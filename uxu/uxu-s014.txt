
                                ###     ###
                                 ###   ###
                      ###   ####  ### ###  ###   ####
                      ###    ###   #####   ###    ###
                      ###    ###    ###    ###    ###
                      ###    ###   #####   ###    ###
                      ##########  ### ###  ##########
                                 ###   ###
                                ###     ###

                         Underground eXperts United

                                Presenterar...

                          Intressant Svenskt Stoff

           [#014-        Svenska Hackademins Ordlista            ]
    _____________________________________________________________________


SHOL040B.TXT
                    SVENSKA HACKADEMINS ORDLISTA

FÖRORD TILL FJÄRDE UPPLAGAN V4.0b, 960215

  Välkomna till Svenska Hackademins Ordlista. Denna ordlista över svensk
hackerslang är ett samarbete mellan flera grupper och individer och
ambitionen är att få en så komplett lista som möjligt.

  Denna lista är baserad på den ursprungliga listan som senast uppdaterades
av Per Lindberg (första upplagan) och senare slogs av Ahrvid Engholm ihop
med en hackerordlista som ingick i projekt runeberg (andra upplagan) och
bildade då tredje upplagan. Denna slog jag ihop med mitt eget material och
resultatet är nu den fjärde upplagan.

  De senare tillägg jag gjort är huvudsakligen inhämtade från
modermarvärlden, demoscenen samt några uttryck från Åsö (med datorföreningen
Epsilon).
  Erik Mattsson på Unga Forskare Älvsjö och Joacim Melin på New Detroit
har också lämnat bidrag.
  Håkan "Zap" Andersson (zap@lysator.liu.se) har lämnat en hel drös med saker
från EMT.
  En del småplock kommer från Mikael Cardell (closet!mc@lysator.liu.se).
  Jag har även varit flitig med att hålla ögon och öron öppna för olika
uttryck som man kan hitta lite här och där.

  Alla är välkomna med nya uttryck. Även utökningar av redan existerande
begrepp är välkomna. Bidrag lämnas enklast via någon av de e-postadresser
jag angivit nedan men man kan även ringa min BBS Castor (tel. 08/85 58 94)
eller skriva till mig på någon av de baser jag frekventerar.

  Listan debatteras också på en mailing list (jargon@lysator.liu.se) där
jag också postar uppdateringar när det blir aktuellt.
  
  --Ralph 124C41+ (även känd som Staffan Vilcans)
  redaktör för Svenska Hackademins Ordlista
  bbs:     08/85 58 94
  e-mail:  staffan.vilcans@ortivus.se
  netmail: Staffan Vilcans på 2:201/293 (HeatTech Systems)

VAD ÄR SVENSKA HACKADEMIN?
  Det är en undergrupp i Svenska Arbetsgruppen för Algoritm-Forskning
(SAFA). SAFA är en ideell förening för kreativt hackande, verksam i
Stockholm och Uppsala. Ordförande är Nils Segerdahl, tel 018-519588
(seger@upsys.se).

------------

Speciella symboler
                Av vanliga tecken kan man bilda speciella symboler,
                vilka brukar användas i brev, KOM-inlägg etc. Några
                exempel:

 :-)     Skämtsamt eller roligt.
 :-(     Ledsamt, t.ex. "Mitt moderkort har brunnit".
 :-I     Det är allvar (även om det låter som ett skämt)
 !_/     Samma som ovan men brukar anses som mer allvarligt. Tecknet har
         uttolkats som en sjunkande båt vilket ju är en allvarlig
         situation.
 ;-)     Ta det inte så allvarligt. Glimten i ögat.
 !-(     Sent på natten.
 @=      Krig! Eller meddelanden om kärnvapen.
 (. .)   Ironiparanteser, visar att texten inom dom är ironisk.

17
Meta-uttryck. Betecknar Det Minst Slumpmässigt Valda Talet.  Används då
man vill beteckna ett tal, vilket som helst. Dess ursprung är höljt i
dunkel. Används med förkärlek av övningsassistenter: "Tag ett tal, låt oss
säga 17, och..."

24
Antal timmar per DYGN. Oväsentligt för en Riktig Hacker.

42
Det Slutgiltiga Svaret på frågan om Livet, Universum, och Allting.
Förekommer ymnigt, (se t.ex boken "Liftarens guide till galaxen" (The
Hitch-Hiker's Guide to the Galaxy) av Douglas Adams).

150-OHMARE
Liten långsmal kaka av marsipan och choklad med färgerna brun-grön-brun,
kan med fördel värmas i mikrovågsugn.  I det senare fallet kallas den
mikrad 150-ohmare.

666
Vilddjurens tal (enligt Bibeln). Farliga saker, sägs ha förbindelse med
Djävulen och andra demoniska väsen.  Ett helt vanligt tal.  Mycket
vanligt.

4711
Används ibland i stället för 17, vid tillfällen då man vill beteckna ett
lite större tal. Kommer troligen från namnet på "äkta" Eau-de-cologne,
"No.4711".

11147
4711 i bas 8.

ADB
Nedsättande om databehandling, isht men ej endast administrativ.

AGATON
DEC VAX 11/750 med VMS hos Ctrl-C.  Samma maskin kallas Rydvax sedan
Martin Gauffin tagit hem den till sitt korridorsrum i Ryd och anslutit den
till Rydnät.

ALLA
Apollo Domain DN300 med UNIX hos Lysator.

ALMA
Apollo Domain DN550 med UNIX hos Lysator.

AMALIA
Apollo Domain DN660A med UNIX hos Lysator.

AMIS
En skärmeditor som ursprungligen skrevs av ett antal hackers på KTH för
att de inte stod ut med att använda VIDED, som är en äldre typ av
ordbehandlingseditor. AMIS står för "anti-MISÄR". (Se även "Sagan om
AMIS", som bl.a. finns i filen HAK:AMIS.SAG). Kompatibel med EMACS (se
detta).

ANALFABETEN
Annat namn på ABC80. Kallas även KAMRAT 80, ABC-40.

ANGELA
DEC VAX 11/780 med VMS hos Ctrl-C.

ANNA
Apollo Domain DN560 med UNIX hos Lysator.

ANVÄNDARE
En programmerare som tror på allt du säger till honom.  Någon som ställer
frågor i stället för att läsa innantill i manualerna.

ANVÄNDS/ANVÄNDA
Pinsamt. Man använder aldrig en dator, man penetrerar den medelst tung
kod.

ANY-TANGENTEN
Annat namn på den stora av/på tangenten. Det är den man skall trycka på
då maskinen säger "Press any key". Se även BITA AV SLADDEN och HÅRD-BOOT.

APL
APe Language.

ARMBÅGSTESTET
Se MATHIAS-METODEN

ASTRAKAN
Datorförening i Sandviken vid Högskolan Gävle-Sandviken.

ATTANS OTUR
Att fint beklaga (någon annans) misstag, baserat på ren klumpighet, eller
okunnighet. Ex. Attans otur att det inte finns ett systemprogram som
sätter privilegiebiten.

AVLUSA
Att ta bort fel (LÖSS) i program. Från eng: DEBUG.

AUTO-KVADD
Ironiskt menad benämning på AutoCAD. Även känt som AutoKladd.

AUTO-TRÄSK
Skämtsam benämning på AutoDesk. Se även TRÄSKET.

AUTOMAGISKT
Automatiskt, men så pass invecklat att jag inte har tid eller lust att
förklara det just nu. Se MAGI.

BAGATALJER
En blandning av detaljer och bagateller, ofta i ironisk mening, ofta om
en BUG:
"Om man försöker måttsätta på en gammal ritning så flimrar skärmen till
och maskinen börjar räkna minne"
"Äsch! Bagataljer!"

BABBE
Förkortad benämning på restaurang Babylon i närheten av KTH. Vattenhål för
Stockholms modemare sedan urminnes tider.

BAKBEN
Skämtsam översättning av engelskans BACKBONE, ryggraden i ett större
datornät.

BAR
Meta-uttryck. Se FOO. Har inget med drinkar eller varm korv att göra.

BARFA
(baar-fa) Av Eng. kräkas på, dö av e.t.c: "Burken barfar på den här
ritningen" betyder att programmet inte klarar att ladda den ritningen
e. dyl. Även i formen "Barfa ur", t.ex. "KT barfar ur när man smeker
ner en pullie!" (Se dessa uppslagsord)

BANAN
1) Meta-uttryck, typ FOO, men mindre använt. Används som ett godtyckligt
lösenord.
2) Banankontakt.

BBSANDE
Se MODEMANDE.

BIBBLA
Bibliotek, directory, katalog.

BIBEL
Uttrycket tolkas olika beroende på i vilket sammanhang det används. Inom
C-programering avses oftast K&R. Annars är bibeln en vanlig benämning på
manualer av olika slag.  Vanligen för programmering av olika OS.

BINÄR
En binär är ett kompilerat (körbart) program, motsats till källkod, av
engelskans BINARY.

BIT
1) Minsta enhet information
2) Från TOPS-20, privilegium, den som är privilegierad har bittar.  

BITA AV SLADDEN
Slå av datorn och slå på den igen. Liktydigt med att behöva göra en
HÅRD BOOT.

BITHINK
En tänkt behållare för alla förlorade data, av engelskans BIT BUCKET.

BITT
Svenskt namn på bit.

BLARGH
Uttryck för ett obra tillstånd vad det gäller en person. Motsatsen är
ordet PING (se detta).

BODIL
Sun 4/280 med SunOS hos Lysator.

BOOTVID
Ericsson Step/one med MS-DOS hos Lysator.

BOX
Dialogbox. Se OXE och DIALOG-OXE.

BOXA
(Båxa) Att tillverka dialogboxar till en bef. funktion inför Release 12
av AutoKvadd.

BRYGGA
Vanligt förekommande översättning av engelskans BRIDGE, en förbindelselänk
på låg nivå i ett datornät.

BUG
Litet programfel. På svenska kallat BUGG.

BUGALOO!
Interjektion hörd när maskinen DYKER, ofta strax efterföljd av
"dansa rok-n-råla".

BUGG
Av engelskans BUG. Innebär ett (oftast litet) fel i ett program. Kallas
även LUS. Se AVLUSA.

< Historisk not av Tord Beckman: >

För någon tid sedan var jag med vid Svenska Matematiker- samfundets
årsmöte. Där fick vi bland annat veta varför man säger bug, avlusa m m.
Bug betydde faktiskt från början ohyra eller flygfä. Det hände att det kom
in nattfjärilar och andra insekter i den första datorn ENIAC där de
ställde till med kortslutningar och förmodligen även kremerade sig själva.
Följaktligen kallades alla störningar för bugs. En bug är alltså från
början ett maskinfel!

BURK
Dator, terminalburk och maskiner i allmänhet kan benämnas Burk, Data,
Hink, Kärra (antagligen flygtekniskt ursprung) eller Pyts (antagligen
radiotekniskt ursprung).

C=
En fyndig förkortning av Commodore då deras logo ser ut ungefär på det
viset. Kallas även KYCKLINGHUVUD.

CABRIOLET
Att köra nercabbat eller att köra datorn som cabriolet är då man av
överhettningsskäl eller för fixande av hårdvaran kör datorn utan skal.
Används mig veterligen bara för bordsdatorer.

CAD:a
Starta om sin dator medelst Ctrl, Alt & Delete. Se TOOT:a.

CANCERKNAPP
Knapp för de-gauss som finns på vissa monitorer. Härstammar från okunnig
person som sade att "Den ska man trycka på, annars får man cancer.".

CC
Coca-Cola. (Kallas även "HackerWasser").

CCCC
Colossal Cave Computing Center, en datorhall som drivs i hobbysyfte av ett
gäng hackers i anknytning till Stacken. Innehåller ett flertal
veterandatorer, bl.a. KICKI. (se detta ord). Namnet kommer ur CFS-
(Computer Fantasy Simulation) -spelprogrammet ADVENTURE (f.ö. det första i
sitt slag), vars scenario är i en "Colossal Cave". CCCC är en djupt
belägen källarlokal.

CD
Förkortning för
1) Control Data och Chalmers Dataförening, som utger tidningen CD-Nytt.
2) Charles Dickens (krog på söder där MODEMARE hängt runt).

CCKÅPET
Kylskåp hos Lysator.

CDR
(Kudder). Från LISP-världen. Att ta resten av något.  Även vanligt utrop
då någon vill byta samtalsämne.

CECILIA
Datasaab FCUP D23 hos Lysator.

CINDY
En VAX på Åsö Gymnasium. Förkortning för Computer Instututions Network
Distrubutor Yuck. Namnet skapades av några elever som protest mot det
planerade namnet DINDA (DatorInstutitionens DAtor). Se vidare MINDA.

COBOL-FINGRAR
Fingrar som består av små korta stumpar, kapade ungefär vid första leden.
Sjukdom som kommer av att programmera i COBOL, som är ett programspråk där
texten blir oerhört voluminös. COBOL-FINGRAR beror på att man nött ned
fingrarna på tangentbordet.

CODER
Uttryck från demovärlden. En person som programmerar assembler på låg
nivå. Nästan alltid är det frågan om DEMOS eller spel.

COFFEE-WOOD
Kaffeved. "Det susade nästan hela sträckan, men sen blev det bara
coffee-wood av det!"

COMMONIST
Användare på BBS:en Common. Har ingenting med politik att göra.

CONSA
(Från LISP-världen). Att sätta ihop något. "Om vi consar de här rutinerna
bör vi få ett fungerande program".

COMPUTTER
Dator. Försvenskning av engelskans "Computer".  Kallas även KÄRRA. "Den
här kärran dyker snart!"

CORE'a
(Kåra) Maskinen DYKER, slutar fungera, LÄGGER EN CORE, dör, mular e.t.c.
Händer oftast Johan. Utrycket kommer av att UNIX baserade datorer skriver
ner minnesinnehållet i en fil vid namn "core" då ett program CRASHAR. Har
på emt fått den allmänna betydelsen "säcka ihop".

CRACKA
Att forcera ett inloggningssystem eller kopieringsskydd.  Se CRACKER.

CRACKER
1) En person som ägnar sig åt att plocka bort kopieringsskydd från
kommersiella produkter.
2) Person som ägnar sig åt dataintrång eller forcering av list- eller
kopieringsskydd. Ej att förväxlas med HACKER (se nedan). En cracker är (av
nödvändighet) en hacker, däremot är inte alla hackers crackers.
3) Som ovan men med skillnaden att personen har destruktion som syfte.
Begreppsförvirrning råder.

CRASHA
Vanlig händelse efter att provkört ett program. Se även DYKA, CORE'a m.fl.

CTRL-C
Ursprunglingen maskinteknologernas dataförening vid LiTH, ger ut tidningen
Markören.

CUT 'N PASTE PROGRAMMERING
Då man inte orkar skriva all kod själv, utan klipper och klistrar ur andra
SÅSer för att göra ett nytt program.

DAMMSUGARE
Samma som 150-ohmare.

DANNY KAYE
Omskrivning av "Hit any key to continue..." till "Hit Danny Kaye to
continue...".

DASH
Datorförening vid Högskolan i Halmstad.

DATA
Synonym för dator.  I Hannes Alvens "Sagan om den stora datamaskinen" dras
detta till sin spets, när ordet böjs DATA, DATAN, DATOR, DATORNA.

DATASAAB
Företag i Linköping, först en del av Saab Scania, senare ett
fristående halvstatligt aktiebolag, senare Ericsson Information
Systems, senare Nokia Data.  På Datasaab myntades många
datatekniska begrepp, både på svenska och engelska.  De är
egentligen inte slang, men tas med här eftersom de inte lär tas upp
någon annanstans.
  ALGOL GENIUS
  Algol med generellt in- och utmatningssystem, programspråk
  baserat på Algol 60, användes både för teknisk och
  administrativ databehandling
  AU
  Arithmetic Unit, del i FCPU
  BE
  Bandenhet, databandstation
  CE
  Centralenhet, CPU (och minne) i en dator
  CU
  Control Unit, del i FCPU
  CUIU
  Control Unit för in- och utmatning, del av CU i FCPU,
  uttalas kuju
  D21
  Stordator från 1962, helt transistorerad, 24 bitars
  ordlängd, konstruerad under ledning av Viggo Wentzel
  D22
  Stordator från andra hälften av 1960-talet, D21-kompatibel
  D23
  FCPU-baserad stordator från tidiga 1970-talet,
  D22-kompatibel, ekonomisk flopp
  D5
  Minidator från cirka 1970, användes till in på 1980-talet
  i svenska sparbanker
  FCPU
  Flexible CPU, mikroprogrammerad arkitektur bestående av
  tre sinsemellan asynkrona delar: AU, CU och FU,
  konstruerad under ledning av Harold W Lawson jr
  FU
  Field Unit, del i FCPU, interface mellan FCPU och MSU,
  tillåter adressering av ord med 1 till 8 bytes längd
  KE
  Kraftenhet, kraftaggregat
  MANÖVERPANEL
  Konsol
  MSU
  Main Storage Unit, minne i en FCPU-baserad dator
  OCP
  Operator's Control Panel, konsol
  RL
  Remsläsare
  RS
  Remsstans
  SARA
  Saabs räkneautomat, elektronrörsdator i ett exemplar från
  slutet av 1950-talet
  VLS
  Variable Logic Set, påhängsmotor till FCPU
  ÄL
  Ändringslista, detsamma som en field change order

DELL
Dell 486TE 33MHz med Linus hos Lysator.

DEMO
Ett program vars enda syfte är att i grafik, musik och programmering
imponera så mycket som möjligt. Görs vanligen av en grupp under ett
gemensamt namn. Viktigast är CODERN som sköter programmeringen.

DET BJUDER VI PÅ
Mindre fel som man får stå ut med, som man inte orkar rätta.

DET MÖRKA STÄLLET
Alternativ benämning på MS-DOS som är väldigt mörkt jämfört med t.ex.
Windows. Kommer från en barnhistoria i PC Magazine.

DIALOG-OXE
Dialog-box. Förkortas oftast OXE: "Skulle man inte kunna göra en annorlunda
oxe till måttsättningen?" "Orkar inte."

DIDDLA
Pillra lite planlöst med något, ofta med oväntat resultat. Se FIPPLA

DIG
Digitizer. Även kallat "digitt-ser".

DISABLA
Omöjliggöra.

DISKETT
Tunn skiva belagd med magnetiskt material, precis som på ett magnetband.
Anvvänds till massminne på mindre datorer. Kallas även FLOPPY, av
engelskans FLOPPY DISC. Skall enligt svensk norm heta FLEXSKIVA, men det
är så svårt att uttala.

DOK
Dokumentation.

DOOF
Skräp/Fel/Dumt/Skit: "Provade du KT?" "Ja men det blev bara doof".

DOOFA
Verbformen av DOOF, men oftast i betydelsen att klanta till det: "Oj,
nu doofade jag bort såsen till KT" Se även SUPA BORT

DRET
Skräp: "Jag provade KT men det blev bara dret". Se även COFFEE-WOOD

DRIVARE
Drivrutin

DUNDERKLUMP
Benämning på en Teletype ASR33, urtypen för en pappersterminal. Modellen
är såld i n exemplar, och finns spridd över hela världen. Alla (tills helt
nyligen) som sysslat med programmering har någon gång kommit i kontakt med
DUNDERKLUMPEN. Den kännetecknas av sin stora vikt och höga ljudnivå. Har
gett upphov till beteckningen TTY som avser terminal.

DYKA
Totalt systemsammanbrott i en dator. Kännetecknas av att systemet inte
längre gör någonting. Innebär för det mesta att mycket arbete går
förlorat. "Datorn dök i går kväll". Kallas även för att KRASCHA, STÖRTA,
GÅ NER. När datorn är riktigt seg kraxar olycks- korparna "Nu är den på
väg ner.", "Nu dyker den snart.".

DYNGSRYTM
Ofta ur fas.

DÖ
Programmet stannar.

DÖD
Om utrustning, ej fungerande.

ELAKE FÖRHÖRSLEDAREN
Fantasifull hacker som provar en användares program med avsikt att hitta
fel och onödiga begränsningar.  Tex program som inte klarar ppn. eng
'devils advocate'.

ELIN
ELMER:s siamesiska tvillingdator( på E-LINjen). Se ELMER.

ELINOR
DEC 2020 med TOPS-20 hos LIDAC, senare hos Lysator.  Elinor kallades under
en tid hos LIDAC eLinor petit, eftersom hennes sysslor sköttes av en DEC
2060 kallad eLinor grande.  Elinor övertogs senare av Pär "pell"
Emanuellson.

ELMER
Elektros VAX/11-780. Efterföljare till ELVIRA, som nu gått dit datorer
går, när de blivit för gamla. Namnet kommer ur "MER än ELvira". Se ELVIRA.

ELVIRA
KTH-Elektros PDP-11/45. (En ELVA..) (Numera hädangången)

EMACS
En skärmeditor, som ursprungligen skrevs av RMS (Richard M. Stallman på
MIT) för ITS och senare TWENEX. Har blivit stilbildande för många andra
editorer, se bl.a. AMIS och EPSILON. En hackers favoriteditor.

EMILIA, EUFEMIA
Sun 2/120 med SunOS hos Lysator.

EMRM
Kort för enligt min ringa mening, en översättning av engelskans IMHO, in
my humble opinion. Se även HUMLA.

EPSILON
1) En mycket liten mängd av något. Kommer från den matematiska världen.
"Det kostar epsilon att få en syltklick på glasstruten".
2) Namn på en bra, kommersiellt tillgänglig, EMACS-kompatibel editor till
IBM PC).
3) Datorförening på Åsö Gymnasium.

ERROR 220
1) Fel som uppstår då man kopplar in elverket på datorbuss.
Brukar ge upphov till en del intressanta ljusfenomen.
2) Utrustningen fungerar inte, eftersom sladden är urdragen.

ESOTERISK
Den som vet han vet...

FAS
(Hos människor) Förhållandet mellan det vanliga 24-timmarsdygnet och
vakencykeln. (Kallas även "fysiska" och "logiska" dygn.)

FAVORITERNA
Några program i Mechslide som har ett antal negativa kvaliteer ur
programmerarsympunkt (t.ex. KUGGV & KT) bl.a. för:
  * Koden är skriven av icke-emt personal, och är därför
    ofta buggfylld, svår att porta, följer ej emt's rikt-
    linjer, nyttjar ej våra funktioner m.m. m.m. m.m.
  * Ingen tänkande varelse klarar av att testa programmet,
    för mängden indata som krävs är enorm, obegriplig,
    och odokumenterad (KUGGV).
  * Ingen någonsin använder dem.

FIPPLA
Fixa och dona lite med något. Se DIDDLA

FISKA DISK
Samla oallokerat diskutrymme, ursprungligen i samband med att man tappat
(tagit bort av mistag) sin enda kopia av ett program.

FLISORNA YR
Allmän illustrativt epitet på en dykning: "Den core'ade så flisorna yrde -
sen var det bara att bita av sladden!"

FORTRAN
FORmal TRAsh Notation. Fult ord. Skrivs ofta "F-N".

FISKMÅS
Namn på tecknet { eller } (vänster respektive höger fiskmås).  Även
kallade måsvingar.

FLÄMT
Utrop vid förvåning eller förtjusning, troligen inspirerat av MUD.

FOO
Metauttryck som används till slaskvariabel, temporär- filer, och allt
annat. (Se ODEN::DOC:HACKER.JAR, eller Aida::Info:Jargon.Txt). Andra
liknande uttryck är BAR, BAZ, ZOO, FOOBAR, KAKA, ALLAN, HATMAX och HASMAX.
"ALLAN TAR KAKAN", vanlig nonsensmening från ELVIRA-miljön.  "Antag att vi
har två rutiner, låt oss kalla dem FOO och BAR. Om nu FOO anropar BAR..."
Kommer ur FUBAR, (Fucked Up Beyond All Recognition, förkortning från andra
världskriget) och Robert Crumb's undergroundserie "FOO" från 1958. En annan
kandidat som då skulle vara före Crumb är Bill Hollmans serie "Smokey
Stover" på 40-talet som också gett upphov till uttrycken "26-nix-nix"
och "Notary Sojac". "He used to put the word foo onto all
improbable places in his panels for 'Smokey Stover'," skriver Harry
Warner jr i All Our Yesterdays (sid 44).

Ordet "Foo" har l{nge varit i bruk inom science fiction-fandom, och
upptogs en gång i en skämtreligion som kallades FooFooism. (Warners bok
är en historik över amerikansk sf-fandom. Utgavs av Advent: Pupblisher,
Chicago 1969.)

Släktingar till FUBAR är också t.ex. SNAFU (Situation Normal - All Fucked
Up) och TARFU (Things Are Really Fucked Up), FUBB (Fucked Up Beyond
Belief), FUMTTU (Fucked Up More Than Usual), JANFU (Joint Army-Navy Fuck
Up), SAPFU (Surpassin All Previous Fuck Ups) och SUSFU (Situation Unchanged;
Still Fucked Up).

Uttrycket BAZ sägs komma från Pogo vilkas starkaste uttryck var "baz faz".

FROBYT
FROM BY TO (WHILE DO OD)-djur. Ett av de tre dator djurenfrobyts, buggar
och gremlins.

FUCK ME HARDER
Brukar skrikas om datorn verkligen jävlas med en.

FURK-BEE
Så uttalas FIRQB, en minnesarea på en PDP-11, där man lägger sina
parametrar när man anropar RISTES.

FULT
Används om ett program som gör något på ett (inte nödvändigtvis
intelligent men) oväntat eller kraftfullt sätt. Kallas även att SMARTKODA,
motsats till att RAKKODA som tar hand om saker på enklast sett med hjälp
av ren, rå datorkraft.

FÅRTRAN
Annan populär beteckning på känt programspråk.
(Fettmassa som utvinnes ur bräkande lurviga djur.)

FÖRSTÅ
Om program, kunna bearbeta data givna på ett visst format, precis som en
människa förstår olika språk.

FZL
(Uttalas "fil" med närkingskt "i"). Namn på alla temporära filer skapade
av Zap.

GAMER
Uttryck från demovärlden. En LAMER som ständigt går runt och tigger spel
av folk (gamar spel). Uttrycket är en sammanslagning av orden "game",
"gam" och "lamer".

GANG BANG
Flera hackers som hackar på samma program samtidigt.

GARB
Från LISP-världen. Betecknade från början orefererade data, som då och då
måste städas bort ur systemet för att inte ta onödig plats. Processen
kallas "Garbage Collect" (förk.  GC). GARB används om saker och ting som
ligger och skräpar. Att GARBA är att städa bort GARB.
Även namnet på LYSATORS klubbtidning.
Värma upp GC, FOAuttryck för att generera mycket garbage.

GATVÄG
Skämtsam översättning av engelskans GATEWAY, en förbindelselänk i ett
datornät.

GEB
Förkortning för "Gödel, Escher, Bach: an eternal golden braid", titeln på
en bok av Douglas R. Hofstadter. Boken handlar om en massa olika saker,
centrerat kring Gödels sats och AI. Den har blivit något av en kultbok
bland hackers. Rekommenderas!

GLADMAN
Teckenkombinationen :-) eller liknande, som ser ut som ett leende ansikte
och indikerar ironi eller skämtlunne; engelskans SMILEY.

GOON SYMBOL
Semikolon på ALGOL 68. Uttalas "go on".

GREMLIN
1) Mytologiskt väsen, som förorsakade oförklarliga störningar i
elektroniken i RAFs radarsystem under andra världskriget.
2) En SEMA i ALGOL 68. När man gör UP gremlins, kan det börja hända
konstiga saker, särskilt med filer. Men det är faktiskt the gremlins som
ser till att programmet fungerar ungefär som i RR, trots värddatorns
ogästvänliga operativsystem.
3) Person, som har samma effekt på operativsystem, som en riktig gremlin.

GRÖNA FARAN
Facit 4431-terminal med grön bildskärm, förr mycket vanlig vid LiTH.

HACK
1) Ett snabbt jobb som fixar något, men inte mer.
2) Resultatet av 1).
3) SNYGG HACK: En listig lösning.

Not från Ahvid Engholm:

  Nämnas kan också att en sämre författare länge kallats en "hack" eller
"hackwriter". "He's a real hack!", betyder ungefär att han är en som
skriver vilket skräp som helst för brödfödan. "Hack" var också på
30-talet New York-slang för en taxi. Enligt Steven Levy var de första
hackarna folk på MIT som också hade anknytning till modelljärnvägsklubben.
Man kunde alltså göra ett "hack" med t ex modelljärnvägens växlar (en smart
växellösning t ex). Ett smart sätt att ta sig förbi ett orättvist lås
som begränsade studenternas tillgång till befintliga datorer kunde också
vara ett "hack".

HACKA
Att programmera. "Vad gör du?" --"Jag hackar AMIS".

HACKA SÖNDER
Att göra en massa oförsiktiga ändringar så att resultatet blir
oanvändbart. Även att modifiera.

HACKER
1) En person som är skicklig i programmering och framför allt avlusning av
sina egna och andras program.  Beteckningen kommer från att han kan "yxa
till" program väldigt snabbt. Ej att förväxlas med CRACKER.
2) En person som tar sig in i datorsystem, se CRACKER. Bör kallas för
system hacker för att undvika förväxling med 1).

HACKINTOSH
Apple Macintosh-klon inbyggd i Apple II-låda.  Hembygge av Johan Ringström
donerat till Lysator.

HACKMATIC
En modifierad terminal av typ Datamedia Elite 1521, så att TAPE-tangenten
längst ned t.v. på tangentbordet (under CTRL) fungerar som META-tangent.
(D.v.s. den sätter 8:e biten i tecken som sänds). Denna FEATURE är mycket
bra att ha då man kör bl.a. AMIS, som f.ö. av historiska skäl har
kommandot "M-X Hackmatic terminal" för att slå på tolkning av
META-kommandon.

HACKVÄRDE
Anledningen till att göra något till synes meningslöst, bara för att
resultatet är en snygg hack.
T.ex. är kommandot "M-X Phase of the moon" i AMIS inlagt enbart för
sitt höga hackvärde.

HALLÅ!
Vanligt utrop av hackers då systemet är trögt, dvs. det tar lång tid innan
man får svar.

HAT!
Rytande när saker skrynklar sig alldeles ovanligt mycket.  Ryts vid Aida
vid de mest oväntade situationer...

HB
Flippra ur, gå i ett obestämt sömntillstånd. Tappa intresset för något. Ex
'Gå i HB', 'Hibernera'.

HISTORISKA SKÄL
Vanligt uttryck för att förklara varför t.ex. saker har så konstiga namn
(t.ex. CAR och CDR i LISP: Contents of Address Register resp. Contents of
Decrement Register, namn på halvord i en gammal IBM-dator), eller varför
saker beter sig så kostigt.

HJON
Ett nedsättande uttryck om vissa personer som förpestar folks tillvaro
inom BBSande och KOM-system. Skrivs av historiska skäl som "hJon".

HJÄRNDÖD
Ett uttryck som används i negativ betydelse, mestadels om program. "Det
här programmet har ett hjärndött I/O-paket!" Används inte om personer.

HOPPE
HP 3000 s/37 med MPE hos Lysator.

HUMLA, I MIN HUMLAS OPINION
Väldigt direkt översättning av engelskans IN MY HUMBLE OPINION, enligt min
ödmjuka åsikt, enligt min ringa mening.

HYSTERISKA SKÄL
Rolig omskrivning av HISTORISKA SKÄL.

HÅRD-BOOT
När maskinen har CORE'at så grovt att man inte ens kan CAD:a den, då är
det dags för HÅRD-BOOT. Detta involverar oftast att BITA AV SLADDEN,
eller att trycka på ANY tangenten. (Se dessa ord).

HÅRIG
Onödigt invecklad, obegriplig. "Kommandona till CHANGE är otroligt
håriga!"

HÄND!
Används företrädesvis vid Aida när det går klister i maskinen.  Likartat
med HALLÅ!.

HÄNGA SIG
Råka in i ett tillstånd där inget händer, om program och maskiner.

ICKE HACKERS
Personer som läser manualer, Säljer IBM PS/x och använder W*ndows och
MeS-DOS med åsikten att det är två mycket kraftfulla operativsystem.
Riktiga Hackers kör Unix. Basta.

IMPONANS
Egenskapen hos saker att imponera, genom sin tekniska sofistikering,
hi-tech finish, etc. "Din nya CRAY-2 har en otroligt hög imponans!"

IMPONANSKVOT
Förhållandet mellan imponans och någon annan parameter, t.ex. ålder, antal
radiorör, vikt, storlek, o.dyl.  E-sektionen på LTH (Lunds Tekniska
Högskola) hade en gång en lång, invecklad formel för hur imponanskvoten
för ett elektronikhembygge beräknas ur antalet lysdioder, transistorer,
integrerade kretsar, rör, motorer och övriga rörliga delar, motstånd mm.

IMPONATOR
Apparat, vars huvudsakliga syfte verkar vara att imponera.  En imponator
har en hög imponans.

IMPONATORPANEL
Panel med en stor mängd lampor och knappar. Lamporna (som helst ska vara i
olika färger) ska blinka i obegripliga mönster och på något obskyrt sätt
avspegla tillståndet inuti burken.  Förekommer ofta på gamla sortens
stordatorer, t.ex. IBM 360, DEC-10, UNIVAC 1108 etc.  (Nutida moderna
datorer a la VAX är TRÅKIGA i jämförelse, bara stora stumma skåp.)

INFÅ
Dataförening vid Åbo akademi, ger ut tidningen I/O-porten.

INGRID
Luxor ABC 1600 med ABCnix hos Lysator.

INTERRUPT
Ett avbrott mitt i något annat, varefter man påbörjar något nytt
(tillfälligt) för att sedan återgå till orginaluppgiften. Kan t.ex. vara
ett tillfälligt byte av samtalsämne. Se PUSHA och POPPA

INTERRUPTA
(Tillfälligt) påkalla någons uppmärksamhet. En request för någon att
stacka.

INVÄNDARE
Den sorts individer som använder Mechslide m.m. I stort sett synonymt
med LUSER, men oftast har INVÄNDARE bitonen av att de har haft mage att
klaga...

ION-MAX
När maskinen CRASHAR på ett sådant lajbans sätt att programvaran 386MAX
skriver ut sin ökända "Privilige violation" text på skärmen. Av
historiska skäl kallas detta felmeddelande IONMAX eftersom det i en tidig
och buggig version av 386max faktiskt stod "ionMAX386 privilige violat"
med diverse glada gubbar på skärmen då detta hände.

IRC
Uttalas i err se eller irk, Internet Relay Chat, ett program för
skriftliga diskussioner över ett nätverk i realtid.

IRQ
(I-ärr-ku) Står för Interrupt Request. Ropas av nån som vill skjuta in
nåt mitt i ett samtal som inte är det aktuella samtalsämnet. Se INTERRUPT,
PUSHA och POPPA.

ISY
Officiell förkortning för Institutionen för SYstemteknik på LiTH.

JAG SKA BARA
Vanligt utrop då en hacker blir avbruten av ett gäng andra hackers på väg
att gå och äta. (Det är inte så lätt att bara avbryta mitt i en
jättehack).

JAN-ERIK KADD
Svensk benämning på Generic CAD.

JOINA
Det hårda arbete som krävs att fixa ihop två SÅSER som två olika
programmerare ändrat i olika ändar av den: "Nu har jag kastat upp ny sås
på kt till modemburken. Du får kolla om Staffan ändrat nåt i den såsen
ni har, och joina dem i så fall".

JOJO-MOD
Beskriver det tillstånd hos datorer, där de har en tendens att dyka
alldeles för ofta.

JOLT
Varumärke. Koffeinrik HackerCola. Viktigt. Riktiga Hackers får
programmerarpris av JOLT.

JSYS
(Ursprungligen beteckningen på ett operativsystemanrop i Twenex, Jump to
SYStem.) "Dra en JSYS": Gå och handla ut på Systembolaget.

JULIA
DEC PDP 11/70 hos Lysator, testad men aldrig körd.

JUNK
Odefinierbar hårdvara, vanligtvis oanvändbar. FOO med avseende på
hårdvara.

JYCKENÄT
En alternativ benämning på hobbynätverket FidoNet.

K & R
Brian W Kerninghan & Dennis M Richie "The C Programming Language".

KALLE
Kylskåp hos Lysator.

KAJSA
Sun 3/280 med SunOS hos Lysator.

KALL-KOMPIS
Calcomp digitizers, ofta menande en 2500 dig.

KANNA
Benämning på IC-kapsel. "Det går åt cirka 20 kannor för att bygga det där
minneskortet."

KANELBULLE
1) Benämning på tecknet @ (se TECKENNAMN).
2) Benämning på e-mail. Kommer sig av att adresser på t.ex. usenet heter
något med jag@min.egna.dator. Används i termer som "Skicka en kanelbulle."
eller "Skicka på en kanelbulle.".

KANONISK
Normaltillstånd, vanligt beteende, det vanliga sättet att göra något. "Det
kanoniska sättet att knäcka ett godtyckligt program är att slå vilt på
tangentbordet i tjugo minuter".  (Denna metod är även känd på Stacken som
"Mathias-metoden").

KAPSYL
IC-krets, kapsel.

KASTA UPP
Skicka upp SÅS eller andra filer till EMT's modemburk.

KATIA
Datorföreingen Stacken:s stordator, en uråldrig modell av DEC-10 med
KA10-processor. (En KA-TIA). Se även NADJA, KICKI.

KERWHAM!
Onomatopoetiskt (ljudhärmande) ord ofta beskrivande en CRASH. (Se detta)

KICKI
En DEC-10 stordator som står i CCCC. (Se setta). Har fått sitt namn
eftersom den har en KI10-processor.  (jmf.  KATIA).

KLINGON
Obehaglig person som tror sig vara hacker men i själva verket är en MOBY
LUSER. Mycket irriterande sak.
Ursprungligen Fienden i TV-serien "Star Trek".

KLÄGGBOLL
En liten kaka av kokosflarn och kakao, negerboll.

KLÄGGIG
Om programmering, ormbo. Vidrig kod. Värre än HÅRIG.

KM
Guden över alla Stockholms modemare. För exaktare info rekomenderas KMs
Goda Bok som bör finnas på alla baser med klass. Se även EZEN. Jag lämnar
över till Jan Mickelin för en historisk och förklarande not:

Våren 1982 tog jag hand om två kolsvarta kattungar. Den ena döpte jag
naturligtvis till Snövit och den andra till Reservprovianten.

Snövit lämnades så småningom bort till en annan familj, varefter jag och
Reservprovianten blev ensamma kvar att ligga i soffan och lösa
världsproblemen. Emellertid var namnet lite i längsta laget, så jag och de
flesta andra tilltalade honom bara med "Katten". Efter ett år var det dags
att åka till veterinären. I samband med kastrering och vaccinering ville
de ha lite uppgifter för att utfärda vederbörligt certifikat.

Jag drog mig lite för att låta dem skriva "Reservprovianten" i papprena,
så jag förklarade att han tilltalades "Katten".

-Katten??? Vi kan väl inte skriva enbart "katten"???
-Suck... Skriv "Katten Mickelin" då...

Certifikatet blev en prydnad för väggen: "K. Mickelin har denna dag
kastrerats och vaccinerats mot kattpest"...

Hoppas att jag inte har någon morbror Kalle eller så i släkten...

Nu hade således katten fått papper på sin identitet.  Emellertid var det
lika jobbigt att säga "Katten Mickelin" som "Reservprovianten", så det
enda vettiga i situationen var att börja köra med förkortningen "KM".

Och så fick det förbli. Och väl är väl det, för hur skulle det sett ut om
de KM-trogna satt och mässade "Hell Reservprovianten" på sina
sammankomster?

Sedan gick det raskt undan: KM blev skyddshelgon för en datortidning
(figurerade i redaktionsrutan i de första numrena av Datormagazin), vidare
utsåg en stor del av Stockholms modemare honom till sin andlige ledare,
1985 gav han sig in i politiken och gav ett tecken som tolkades att han
ville att hans tillbedjare skulle bilda Ezenhemmer Plastpåsar och
Barnuppfostringsredskapspartiet (starten i valet 1985 var trög, men det
blev en hel del röster i 1991 års riksdagsval) och mycket, mycket annat
som varje rättrogen bör känna till.

I övrigt hänvisas till KM's Goda Bok, en sammanställnig av Tobias Hellsten
över de öden, vittnesmål och profetior KM-trogna fått uppleva under årens
lopp. Finns för download i de flesta baser som står under KMs beskydd.

KNATTRA
Programmera, eller på annat sätt trycka på datorns tangenter. Se SMEKA.

KOM
Konferenssystem, ett program för skriftliga diskussioner inte i realtid,
ursprungligen utvecklat vid FOA och QZ i Stockholm (svenska KOM, senare
SuperKOM), kopior utvecklade av KOMunity Software AB (KSAB, PortaCOM) och
Lysator (LysKOM) m.fl. Ordet KOM är det svenska verbet komma i imperativ.
Det är inte en sammandragning av konferenssystem.  Många uttryck på svenska
har skapats eller fått nya betydelser i KOM, t ex:

  GEOMETRISKT INLÄGG
  En text som i ett ickeproportionellt teckensnitt och utan
  onödiga ordmellanrum antar en geometrisk form, se tegelsten.
  INLÄGG
  En text skriven med ett visst möte som mottagare.
  INGEJUBILEUM
  Ett inlägg vars nummer är delbart med hundra,
  efter Inge Wallin Lysator.
  JUBILEUM
  Ett inlägg som råkar få ett jämnt inläggsnummer.
  KOMBATANT
  en debattör i ett KOM.
  KOMMA
  att köra programmet KOM.
  KOMPIS
  Person som brukar köra KOM.
  KOMTROLLET
  Mytisk varelse som skapar oreda i ett KOM.
  MÖTE
  Konferens, samlingsplats för diskussion i ett visst ämne.
  NÅGOT ANNAT
  Undvikande svar på frågan "Vad vill du göra?".
  OLÄST
  Egenskap hos en text i KOM.
  PALINDROM
  Ett inlägg vars nummer också kan läsas baklänges.
  SE TIDEN
  Tecken på att man läst samtliga inlägg i KOM.
  SLÅ OM ALLA FLAGGOR
  Önskvärt kommando för den som kommit in i ett nytt KOM i
  Torgny-mod (se nedan).
  TEGELSTEN
  Geometriskt inlägg med rektangulär form.
  TORGNY-MOD
  Det betyder att alla flaggor och switchar står fel, och
  därmed gör användarna intresserade av hur man gör för att
  slippa dessa misfeatures och konstiga fenomen som KOM V5
  och KOM V6 har för sig när de sitter i fel läge.
  Uttrycket "Torgny-mod" är uppkallad efter KOM-författaren,
  Torgny Tholerus, och är vanligt förekommande uttryck bland
  hackers.  Flaggorna var satta som KOM-författaren tyckte
  att de skulle vara, nämligen.

KOMPATIBEL
Ett BBS-program som efterliknar KOM i "look and feel", det är KOMpatibelt
med KOM. Motsatsen är ett MENYKLÄGG.

KONRAD
Sun Sparcstation 1+ med SunOS hos Lysator.

KRAGG
Kraftaggregat, eller som de ICKE HACKERS brukar säga, nätdel. Få Riktiga
Hackers skulle gå frivilligt till en ÅF för att köpa ett nytt KRAGG.
Riktiga Hackers bygger sina egna, eller lagar sina trasiga KRAGG istället
för att slösa pengar på något sådant.  Detta är en av förklaringarna till
att det finns så få Riktiga Hackers idag, eftersom det knappast är
tillrådigt att mecka KRAGG efter 35 timmars hackande. För att överleva
krävs stora mängder JOLT, en del tålamod och något som Riktiga Hackers
sällan använder sig av, nämligen en stor portion TUR.

KRASCH
Händelse att program eller utrustning slutar fungera.

KRASCHA
1) Åstadkomma KRASCH: Jag råkade krascha ditt program.
2) Råka ut för KRASCH: Programmet kraschade.

KRYSS-GRAF
Internbeteckning på emt's användargränssnitt, XGraph:
"Susar kryssgrafen på Solen?" "Självraderande!" (Se även dessa uppslagsord)

KT
Ett av FAVORIT programmen i Mechslide. Se FAVORITERNA.

KUGGV
Kuggväxelberäkningsprogrammet i Mechslide. En av FAVORITERNA (se detta).

KVADD
Se AUTO-KVADD

KYCKLINGHUVUD
Benämning på Commodores logotyp som har en viss likhet med ett
kycklinghuvud. Se även "C=".

LABEL
Etikett på en person, inte sällan elak sådan.

LAGE, LAILA, LAVE
Sun 3/50 Med SunOS hos Lysator.

LAMER
Uttryck från demovärlden. En person som tror sig kunna allt och vara bäst
på allt men som i själva verket inte klarar av att göra någonting. Väldigt
ofta används ordet av personer som själva är det. Jämför KLINGON.

LEPRA
Sv. "femte hjulet". När någon inte får plats i gemenskapen t.ex. femte man
vid 4-mans bordet på en resturang.

LINA
Benämning på en telefonledning, jmfr SNÖRE.

LINNEA
DEC 2060 med TOPS-20 hos LIDAC, ur drift sommaren 1991.

LINUS
DEC 2065 med TOPS-20 hos LIDAC, ur drift sommaren 1990.

LISP
Ett populärt och trevligt programspråk.
Förkortning för Lots of Infernal Stupid Parentheses.

LIV
IBM PC-klon 486DX/33 med LINUX hos Lars Aronsson, ansluten till Rydnät.

LTH:s DATORFÖRENING
Datorförening vid Lunds tekniska högskola.

LUDD
Datorförening vid Luleå tekniska högskola.

LURING
Tankefälla.

LUSER
Användare. Utallas misstänkt likt "loser".

LYS-16
Beteckning på 16-bit datorbyggsats framtagen av LYSATOR.
Datorn är konstruerad med s.k. "bit-slice" teknik.

LYSATOR
Datorförening på LiTH. Systerorganisation till STACKEN.  Namnet kommer
från LYS, som tidigare var beteckning för Linköpings Y-teknologers
Sällskap. (Y=sektionen för fysik på LiTH). Organisationen upplöstes när D-
sektionen kom till omkr. 1975. (Ett tag fanns "Nya" och "Gamla LYS").
Sveriges äldsta amatördatorförening.  Även namnet på en Sun 4/380 med
SunOS hos Lysator.

LÄCKA
Egenskap hos ett program som allokerar resurser (t ex minne) men inte
återlämnar dem efter användning.  Detta leder till att resursen så
småningom tar slut, varvid programmet kraschar.

MABOVÄNDNING
Att byta åsikt utan att erkänna eller ens låtsas om att man har gjort det.
Antagligen uppkallat efter Roland Mabo.

MACKAN
Annat namn på Apple Macintosh. Kallas även "Mac:en", "Hackintosh". "En
Mac", liktydigt med en Macintosh.  Datorer från Apple datas aldrig av
Riktiga Hackers, de ANVÄNDS av vanliga dödliga.

MAD
1) Förkortning för Malmö Amatör Datorister.
2) Förkortning för MötesADministratör, något som förekommer i vissa
KOMpatibla system.

MAGI
Något komplicerat, svårförklarat. Vanligt förekommande i hackervärlden,
som är starkt beroende av magi.

MAGISKT
Något obegripligt eller med en förklaring som tar en timme.

MAIN LUPE
Klassisk felstavning av "Main Loop", finns numera i alla högklassiga
systemprogram på bl.a. ELVIRA.

MAKROUGNEN
En Philips industriell mikrovågsugn av tidig modell som fanns i Lysators
lokal PUL 17, inköpt billigt på försvarets överskottslager.  Det krävdes
fyra personer för att lyfta upp den på det kylskåp där den stod.  Inuti
var den lika liten som modernare ugnar.  Det gick inte att ansluta
makrougnen till samma fas som datorer i PUL 17, för den sänkte spänningen
när den gick igång.

MANUL
Annat ord för MANUAL, dvs handbok.

MAGNUS FRISK
Ett modemarbegrepp. "En Magnus Frisk" betecknar ett inlägg utan vare sig
text eller ärende. Ex: "Aj fan, nu skrev jag visst en Magnus Frisk bäst
att jag raderar den omedelbart!".

MASKROS
Sun 3/60 med SunOS hos Lysator.

MATHIAS-METODEN
Effektiv metod för felsökning av program. Tillgår så att man lägger
handflatorna på tangentbordet och sedan hamrar vilt i 20 minuter. Om
programmet fortfarade lever, är det idiotsäkert.  (Uppkallat efter Mathias
Båge, den enda hacker som kan knappra i bolero-takt på ett tangentbord).
Kallas även för ARMBÅGSTESTET, eftersom det kan utföras genom att lägga
armbågen på tangentbordet.

MAURITZ
Sun 4/110 med SunOS hos Lysator.

-MAX
Tillägg till utrop för att understryka, t ex HATMAX!

MEDIO
Datorförening vid Högskolan i Östersund.

MENYKLÄGG
Benämning på icke-KOMpatibelt BBS-system.

MESSY-DOS
Microsofts MS-DOS. Även kallat MES-DOS.

META
Ett ASCII-tecken med 8:e biten satt. Används ofta (i likhet med
CTRL-tecken) som kommando till olika program, se HACKMATIC.

MINDA
En VAX på Åsö Gymnasium. Förkortning för MätInstutitionens DAtor.

MINUS ETT
Universal default enligt TOPS-20 terminologi. Användes som svar på frågor
av typen: 'Var ska vi äta i dag då?'.  -1 svaret på svaret -1 betyder
'Nej, inte nu igen!'.  (Vid ett par sällsynta tillfällen då denna
terminologi drivits till sin spets, har det hänt att fäljande dialog
utväxlats:
Hacker A: "Minus ett?"
Hacker B: "Minus ett?"
Hacker C: "Minus ett!"
--översatt:
"Var ska vi äta idag, då?"
"Restaurang China Garden?"
"Nej, inte nu igen!")

MIKROPROFESSOR
Rolig omskrivning av "mikroprocessor".

MIPS
Förkortning för "Meningslös Information från Påstridiga Säljare".

MISÄR
Beklaga (ev. i ironisk bemärkelse) ex. det är misär när diskpacken
krashar.

MIT SCHNELLE
Utrop för att understryka brådska. "Jag behöver den nya versionen av
operativsystemet MIT SCHNELLE!!!"

MJÄK?
Metauttryck som används främst vid Nadja. Betyder inte.

MJÄKVARA
1) Mikrokod.
2) Firmware ("styvvara").

MODEMA
Tidsspenderande med modem. Vanligen genom att ringa olika KOMpatibla baser
(BBSer). Verb format av substantivet "modem".

MODEMARE
En person som modemar mycket. Se MODEMA.

MORETEN
Ericsson Step/One med MS-DOS hos Lysator (av Mårten).

MOSA
Tryck, ös, drag, se även PUSHA: "Är det någe mosa i en twin-peaks burk?"
(Se även TWIN PEAKS)

MUD
Multi User Dungeon, ett spelprogram för flera samtidiga användare,
utspelas ofta i sagomiljö.  Från MUD kommer inspirationen till att säga
suck i stället för att sucka, säga flämt, stön, o s v.  Vissa speciella
uttryck som uppkommit vid svenskars MUD-spelande:
  BSX-MUD
  Holländaren Bram Stolk driver på Lysators datorer världens
  första grafiska MUD, det körs via en klient under
  fönstersystemet X
  IDI
  Slang för idiot.  Termen uppkom inom Lysators krets av
  wizards på Nanny-MUD ungefär våren 1992.  Används ibland
  synonymt med engelska Luser, se Användare ovan.
  NANNY-MUD
  Det största MUD-spel som drivs av Lysator.  Namnet kommer
  av att det ursprungligen fanns på datorn Nanny.
  OGRÄS
  Det engelska ordet ogre har ingen entydig svensk
  översättning.  Det heter ömsom stygg trollkarl, jätte eller
  troll.  En mer ljudenlig översättning som förekommer vid
  plural och vid tal om kollektiv är ogräs.
  SVENSK-MUD
  Linus Tolke översatte MUD till svenska och skapade en
  spelvärld efter svenska förutsättningar.  Detta var
  världens första icke-engelska MUD
  TELELEDNINGSANKA
  Chalmerskt påhitt av okänt ursprung.  Används som namn på
  en obefintlig funktion i CD's nya MUDLIB
  ÖRMA
  Kommandot rm (remove) tar bort en fil.  När detta kommando
  förbjöds eller förhindrades, kunde filer fortfarande tas
  bort genom att sätta en bakslask (som motsvarar stora Ö i
  svenska ISO 646) före kommandot.  Härav verbet örma.

MÅNE
En himlakropp som har stor betydelse för hackers.

MÅNENS FAS
En slumpmässig parameter, som man inte kan utpeka.
Exempel: "Detta fel uppstår bara udda torsdagar vid fullmåne". "Om det där
fungerar, beror det på att man har FOO-switchen satt, de senaste tio
kommandona och på månens fas."

MÅSVINGE
Detsamma som FISKMÅS.

MÖK-SLIDE
Ironiskt menad benämning på Mechslide

MÖSS-LÅS
Rolig översättning av "Caps Lock".

N
Ett godtyckligt (stort) tal. "Det finns n buggar i det där
BASIC-programmet!" "För n:te och sista gången: ..."

NADA
Officiell förkortning för institutionen för Numerisk Analys och DAtalogi
på KTH.

NADJA
NADAs DEC-2020. (En DEC-10 med KS10-processor).

NALLE-KLAPPA
Mycket långsökt quadrupel-omskrivning av muspekare.
Muspekare -> Pusmekare -> Puh-Smekare -> Nalle-Klappa

NAMN PÅ VARIABLER
  ALLAN       Stacken
  BAR         Internationellt
  FOO         Internationellt
  GAZONK      Tidigare standard för lösenord vid LiTH
  GURKA       Lysator
  GURKMIX     Lysator
  GURKSALLAD  Lysator
  KAKA        Stacken
  PEPSI       Lysator
  ALLAN och KAKA kan kombineras, som i "Allan tar kaka".

NANNY
Sequent Balance 8000 med Dynix hos Lysator.

NERE
Stillastående, ej i drift.

NIL
(Från LISP-världen) Nej, inte, tomt, ingenting, falskt.  Motsats: T.
Vanligt svar på frågor enligt "P"-konventionen. "Jag fattar NIL av den här
håriga manulen!"

NIL LISP
Martin "NIL" Nilssons Implementation of Lisp (på ELVIRA), av elaka tungor
kallat "a Non-Intelligent Lisp".

NJUT-OPTIMERAT
Beskrivning av något (vanligtvis program) som är bra.  Uttalas oftast med
inlevelse: "njiiuuutoptimerat!"

NJUTH
Nåt man gör när det fungerar.

NORMALSTIG
Default path, connected directory.

NO-OP
Betecknar något som inte gör något. Härstammar från maskininstruktioner
som brukar kallas "NOP", och som bara hoppar fram till nästa. "Den här
tomma Coca-Cola burken är en no-op!"

NUCCC
Nordic University Computer Clubs' Conference, årligen återkommande träff i
mitten av juni.

NÄMEN!
Vanlig ljudeffekt från Johan.

NÄTVÄRK
1) Illamående pga illa fungerande datanät, av nätverk.
2) Illa fungerande datanät.

OBELIX
1) DEC PDP 11/70 med BSD UNIX hos IDA, senare hos Lysator
2) Sun SPARC Server med SunOS hos IDA.

OD
Oslostudentenes Dataforening.

OJ!
Interjektion, hörd då något oväntat inträffar, t.ex. att ett program
fungerar, eller att det inte fungerar, beroende på vem som säger det.

OTADATA
Dataförening vid Helsingfors Tekniska Högskola (i Otaniemi).

OXE
Se DIALOG-OXE.

-P
"P"-konventionen. Man ställer en fråga genom att lägga till ett "-P"
efteråt. Besvaras med T (ja) eller NIL (nej). Kommer från LISP-världen.
Exempel:
(MATP)          "Ska du med och äta?"
(HEMMAP)        "Sitter du och kör hemifrån?"

PECEMIST
Persondator kompatibel med IBM PC.

PEKARE
Vill man veta var något ligger eller hur man kontaktar dom ber man om
en pekare dit, t.ex. "Har du en pekare till ett företag som säljer
sibbar?".
Not för icke-programmerare: En pekare är något som innehåller adressen
till något.

PERMAFROST
Elektorstatiska urladdningar. Lustiga fenomen som uppstår på en bildskärm
(speciellt Elite terminaler), vid elektrostatiska urladdningar.

PERONIST
Anhängare av PERONISM, en vid vissa datorsystem utbredd ideologi som är
hämmande för hackers. Kan även stavas PÄRONISM. Har inget med frukt eller
Argentina att göra.
(Uttrycket används bara vid Aida).

PILLA BITTAR
Syssla med programmering på *mycket* låg nivå, en aktivitet som brukar
resultera i att man sitter och räknar ut hur varenda bit i programmet
används.

PING
1) Ett program och protokoll som frågar "Är du där?".
2) En person som gör samma sak, i betydelsen "höra av sig", "få tag på",
t.ex. "Jag pingade dig i onsdags men ingen data kom tillbaka."
3) Uttryck för tillstånd av lycka och/eller välbefinnande. På frågan
"Hur är läget?" kan man alltså svara "Ping!". Motsatsen till denna form
av ping är ordet BLARGH. Självklart kan dessa båda ord böjas efter tycke
och smak: "Jag kände mig pingad men alla andra satt bara och blarghade,
så jag gick hem.".

PONG
Svar på frågan PING (Är du där? - Jag är här.).

POPPA
Av POP (stackoperation). Återgå till en tidigare aktivitet eller
samtalsämne. Motsats: PUSHA.

POPPA UPP
Att visa (ta fram på skärmen) en dialogbox.

POOL
Endloop.

PR7
Disable interrupt, stänga yttre avbrott, inte lyssna eller reagera på
yttre signaler.

PROGRAMÄTAREN
Ett litet djur som kryper omkring och avlägsnar alla program (speciellt
källkod), som inte används på länge eller sparats på arkivmedium.
Programätarens färg är grön.  Den lilla gröna programätaren har varit
framme igen.  Under Twenex finns det en "officiell" liten grön program-
ätare, som kallar sig Reaper. Den sparar programmen på magnetband, som det
tar dagar att få tillbaka från.

PROGRAMRÖTA
Hypotetisk sjukdom som drabbar program som sällan eller aldrig används,
och därför blir inkompatibla med nyare versioner av systemprogramvara.
Kallas även "bitsönderfall", (bit decay).

PUL
Vid LiTH: terminalsal, av programutvecklingslaboratorium.  Vid
Institutionen för datavetenskap (IDA) och datorcentralen (LIDAC) fanns
flera numrerade PUL.
PUL 17 var namnet på Lysators ökända källarlokal som användes 1987-1992,
se även Sandfiltret.

PULLIE
En rullgardinsmeny: "Man kanske skulle smeka in KT på en pullie?"

PULT
1) Enkhram Pult, figur i en Dungeon&Dragons-kampanj i Upsala.
2) Pult Guden, lokal gud vid Aida.
3) Beteckning på person med stor makt över ett datorsystem.  Se WIZARD.

PULTA
1) Aktivera sina privilegier.
2) Av misstag göra något katastrofalt.
3) Göra något som bara en Pult kan, t.ex. flytta upp filer till någon
systemarea.

PUSHA
1) Av PUSH (Stackoperation). Att avbryta något (t.ex. ett samtalsämne) för
att senare återgå till det. "Kan du inte pusha det där och följa med och
äta?" Se även POPPA.
2) Drag, ös, MOSA: "Är det nån pusha i en SOL?"

PUSMEKARE
(Puh-smekare). Skämtsam omskrivning av Muspekare. Se NALLE-KLAPPA

PYTTEMJUK
Svensk benämning på Microsoft.

PÅ ROT
Genast.

PÄÄ-ZÄÄ
Hatbenämning på PC.

QL
Kul. (Visst är det!)

QUADD
Se KVADD och AUTO-KVADD.

QUETZALCOATL
Pyramid 90x med UNIX hos Lysator.  Namnet kommer av en mexikansk
(aztekisk?) gud.

RAKKODA
Att programmera på enklast möjliga sätt genom att använda rå datorkraft.
Motsatsen till SMARTKODA, se även FULT.

RANDOM
Slumpmässig.

RANDOM POKA
Testa monitorns integritet (testa monitorns MTBF).

REKURSION
Se REKURSION.

REKOMMENDERAS AV FACKMAN
Åtgärd som rekommenderas av fackman (hacker).

RIBBA
Nåt man får när programmet fungerar: "Fy sjutton vilken ribba! KT susar!"

RIPPA
Stjäla kod eller data ur andra program, se även CUT n' PASTE PROGRAMMERING.

RISTES
Operativsystem till PDP-11. Heter egentligen RSTS/E, men det är så svårt
att säga.

RKM
"Amiga ROM Kernal Manual". BIBELN för programmerare av Commodore Amiga.

ROBERT, ROBIN, RUBEN, RUNE, RUDOLF
Sun 3/80 med SunOS hos Lysator.

ROGERFÄLLA
Tankefälla, som uppkommer vid försök att täppa till lucka, och som
1) inte täpper till denna helt, eller
2) öppnar nya möjligheter för en CRACKER
Uppkallat efter en f.d. systemansvarig på ELVIRA.

RR
Revised Report on the Algorithmic Language ALGOL 68.

RTFM
Read The Fucking Manual. Används när man berättar om hur någon klantat
till det för att han/hon inte visste hur ett program fungerade, eller ens
brydde sig om att ta reda på det.

RYCKA
Används i samband med SNÖRE. RYCKA I SNÖRET innebär att sända logiska
signaler på ledningen, vanligtvis logisk etta.

RYDNET eller RYDNÄT
Fantasiprojekt om att installera ett datanät i studentbostadsområdet Ryd
vid LiTH.  Under hösten 1992 började projektet förverkligas efter stora
ansträngningar av Magnus Redin och Kjell Enblom.

RYDVAX
Se Agaton.

RYMDKROG
Mellanslagstangent, av engelskans SPACE BAR.

RÅ
I format ej avsett för människor: Skicka mail med rå SMTP.

RÅTTA
Mus. Äv. RÅDIS: "Smeker man med råttan så susar det men smeker man med
diggen så blir det coffee-wood av alla skrål-plankor!" (Se dessa ord)

SANDLÅDAN
Se SANDFILTRET.

SANDFILTRET
Del av Lysators lokal PUL 17 som var byggd ovanpå ett luftfilter till ett
skyddsrum.  Höjden mellan golv och tak var cirka 120 centimeter, men det
var inte lågt i tak, utan högt i golv.  Utrymmet var inrett med soffa,
kylskåp, stolar, bord och terminaler.

SASYNE
Mnemo för syntax error på RSTS/E, identiskt med "så synd!" (se detta).

SBS
Förkortning för Skit Bakom Spakarna. Avser att ett fel inte beror på
systemet, utan på användaren.

SENSLESS
Sanslöst.

SEVED, SIGVID
DEC VAX 11/750 med UNIX hos Lysator.

SEXIGT
Ett program som är snyggt, vackert, genomarbetat, snabbt, användarvänligt
eller liknande. Gärna med extra finesser.

SH
Shit Happens. Bra uttryck för oförklarliga fenomen. 

SJÄLVRADERANDE
Har ingenting med att radera filer att göra. En mycket mycket långsökt
omskrivning av "självklart" (med omväg via engelska språket):
Självklart -> Self-clear -> Självraderande

SKRIKA
Skriva med enbart stora bokstäver.

SKRYNK
(SKRYNK!, SKRYNKLA (SIG) etc) Gå sönder på ett spektakulärt sätt,
framförallt mjukvara.

SKRYNKEL
Händelsen att papper fastnar i en skrivare eller kopiator.

SKRÅL-BRÄDA
(Äv. SKRÅL-PLANKA) Intern benämning på EMT på en scroll-bar (de där små
tingestarna i kanten man rycker i med råttan).

SLIPPA
Förlora ett program, inte få eller ha möjlighet att göra, bli av med något
värdefullt. t.ex. slippa köra (ev privi- ligierat) program som har fel
skyddskod.

SLEM
(SLEM!, SLEMMIG etc) Nedsättande benämning på det mesta.  Används vid
Aida.

SLURJ
Uttryck för något rysligt, oordnat, rörigt, blandat, entropiskt. Kommer
från den svenska översättningen av någon Philip K. Dick-bok. "Nej, jag
orkar inte hacka KOM idag, jag var på partaj igår och känner mig rätt
slurjig."
"-Jag hörde att det finns 17 nya kommandon i JCL."
"-Slurj!"

SMAK
Variant, typ, sort. "kommandona till AMIS kommer i två olika smaker:
CTRL-kommandon och META-kommandon". Se också VANILJ.

SMARTKODA
Att med hjälp av alla fula knep göra sitt program ex.vis litet, kort,
eller snabbt (tror man!) Se även FULT.

SMEKA
1) Trycka på nåt med musen: "Smek ner den där rullgardinsmenyn.".
2) Jobba med datorn: "Vad gör du?" "Jag smeker burk.".
3) Lägga till en ändring: "Här får du filen FOOFIX.TXT, smek in den i
XYZ.C och testa.".

SMUTTIGT
Något som är tjusigt, trevligt eller allmänt tilltalande: "Gud vilken
smuttig funktion!"

SNÖRE
Benämning på elektrisk förbindning, ledning. (tåt)

SOCKER
Något som visserligen är onödigt, men väldigt trevligt att ha. Exempel:
expansion av kommandon i Twenex.

SYNTAKTISKT SOCKER
En språklig konstruktion som man egentligen inte behöver, men som gör
koden enkel, lättläst etc.

SOL
1) Dator av fabrikat Sun Microsystems.
2) Himlakropp som hackers sällan ser.

SOLACE
Dator förening vid Högskolan i Sundsvall (?).

SPARK
Dator av modell Sun SPARCstation eller SUN SPARCserver.

SPARKSTÖTTING
Se SPARK.

SPELA MB
Att spela dum. Kommer från den ökände Marcel Bos (MB), en KLINGON från
Södertälje. MB har också identifierats med Roland Mabo.

SPEC
Specifikation, normativ dokumentation, uttalas spes.

SPRAK
Sun Sparc station. Se SOL eller SPARK.

SPRATTLA
Som RYCKA, men i avseende på att ta emot signaler.
"Nu sprattlar det äntligen i snöret!"

SPÄKA
Ösa, skyffla, t.ex späka disk, späka control-C.

STACKA
Tillfälligt byta samtalsämne, samtalspartner, eller lik- nande, för att
senare återuppta detta. Går att applicera rekursivt. Se PUSHA och POPPA.

STACKEN
Datorförening på KTH. Systerorganisation till LYSATOR. Driver ett
DEC-museum, utger tidningen Stackpointer.

STARK
Motsats - svag. En Hacker är definitionsmässigt stark.  Används ofta i
ironiskt syfte.

SUSA
Program som (kanske oväntat) fungerar, ofta i samband med portning: "Susar
editorn?" "Jadå, allt susar utom KT!" eller: "Nämen! Nu susar det!"

SUPA BORT
Slarva bort, radera av misstag, eller överkopiera med fel version av ett
program eller en SÅS: "Vem fan är det som har supit bort min fix i KT?"

SVAG
Motsats - stark. En okunnig, oansvarig användare är definitionsmässigt
svag och har extension ".SVG"

SWAPPER
Uttryck från demovärlden. En person som sysslar med att kopiera och skicka
disketter till andra swappers. Kallas ibland för mail swapper för
tydlighetens skull. Iom den ökande användningen av modem har swappern i
princip blivit utkonkurrerad av TRADERN.

SVART HÅL
Ett svart hål är en terminallinje som inte är kopplad någonstans.
Uppträder vanligtvis i terminalväxlar, genom att man begär kontakt med en
viss dator, och får en icke-existerande linje.

SVEN
Hewlett Packard 9000/300 med HP-UX hos Lysator.

SÅ SYND
Ironiskt beklaga, t.ex: Så synd, du slipper (återfå ditt program). Se
SASYNE.

SÅS
Försvenskad benämning på källkod, s.k. source. Kallas även såskod och
liknande.

SÄNKA MASKINEN
En person som kör något ovanligt resurskrävande program kan få höra det
ovänliga tillropet: "Måste du sänka maskinen?" Används även då maskinen
dyker (se DYKA) pga av någon operativsystembugg. "Jag sänkte maskinen när
jag gjorde remove på disken i stället för dismount."

T
(Från LISP-världen) Ja, sant, rätt. Motsats till NIL.

TDM
(Ska egentligen skrivas "tdm".) Förkortning för total depravaton of money.
Legendarisk hackerförening från Nynäshamn. Drev även en legendarisk BBS
ett flertal år med samma namn.  

TECKENNAMN
Många specialtecken har speciella namn på hackiska.
Många används i humoristiskt syfte, andra för att
de är praktiska.
  " -Dubbelblipp, flarp, fnutt-fnutt, hartass, flerp, duppel-
     blipp, dubbel-snott, dubbelfnutt
  # -Brädhög, brädgård, skräp, galler, octothorp
  & -Ampersand (ursprungligt namn på tecknet)
  ' -Blipp, enkelblipp, quote, enkelkvot (NILssons påfund)
     snott, enkelsnott, blipp, knott, klutt, fnutt, enkelfnutt,
     framåtfnutt
  @ -Kanelbulle, öra, alfa-slang, alfa-bulle, snabel-a (föreslagen
     officiell benämning), apsvans, kommersiellt at-tecken (officiell
     benämning)
  []-Hakparenteser, brackor, Ä och Å (i tal)
  {}-Krulliga parenteser, fiskmåsar, ä och å (i tal)
  \ -Backslash (ursprunglig benämning innan SIS kom..)
  <>-Serganter, pilar, brackor
  ^ -Pil-upp, tak
  _ -Underscore (ursprungligt namn på tecknet)
  / -Slash, slask

TEKLA
IBM PC-klon 486DX/33 hos Kjell Enblom, ansluten till Rydnät.

TEKNOLOGSÄKER
Sak som tål köttyxa. Funktionssäker burk, omöjlig att lura. Klarar t.o.m.
MATHIAS-METODEN. (Det går att göra saker 1) Idiotsäkra, 2) Barnsäkra, men
det går INTE att göra dem teknologsäkra.)

TELEKRÄKNINGEN
Lustig omskrivning av "teleräkningen" som tydligt visar vilka känslor en
ivrig MODEMARE får när han/hon får densamma.

TERMINERA
Avsluta, kan gälla teckensträngar som avslutas med nolltecken, kablar som
avslutas med ett motstånd eller aktiviteter.

TIETOKILTA
Dataförening i Tammerfors (?), ordet betyder Datagillet.

TILT
Används för att beskriva något som har stoppat eller eljest är dåligt.
Ordet har sitt ursprung från s.k. flipperspel, där slag eller stötar på
maskinen avbryter pågående spel och tänder en skylt "TILT" på panelen. Får
man även när man slår och bankar på terminalburken för att få datorn att
gå fortare.

TILT ERROR
Helt oväntat och/eller obegripligt fel, gärna med ett felmeddelande som
inte säger någonting om vad som egentligen är orsaken. Ofta orsakat av att
användaren har gjort något som får helt andra effekter än han tänkt sig.
Se TILT.

TIME OUT
Ingen reaktion vid interrupt (möjligen p.g.a PR).

TISTEL
Sun 3/60 med SunOS hos Lysator.

TITT SOM DÅ
Titt och tätt blandat med då och då.

TOOT:a
Att starta om sin dator, barn-uttal av BOOT:a.

TRADER
Uttryck från demovärlden. Kallas även "modem trader" för tydlighetens
skull. En person som sysslar med att ringa olika baser och tanka
(huvudsakligen) piratkopior, kallade WARES.

TRAPPA
Fånga.

TRENDRIKTIGT
Nåt som är hemskt bra, eller ev. hemskt dåligt, t.ex. "Kt är ett
trendriktigt program!".

TRÄSKET
Namn på AutoDesk. Ursprungl. form: "Auto-Träsk".

TRÖSKA
1) Av engelskans THRASH, när en maskin är så belastad att den bara swappar
i stället för att arbeta.
2) Bearbeta (stora mängder) data.

TRÖSKVERK
Gammal, seg dator, t.ex. Apollo eller en 286 burk.

TUGGPEKARE
Försvenskning av engelskans Bytepointer.

TUR
Fenomen som ICKE HACKERS ofta förlitar sig på. Riktiga Hackers behöver
ingen tur, eftersom deras program tveklöst går igenom samtliga
kompileringar.

TVÄTTMASKINSPROCESSOR
Allmän beteckning på en 8-bitars mikroprofessor, en sån där som man bruka
sätta i tvättmaskiner, brödrostar, JAS o. dyl.

TWEAKA
Vricka till nåt så det fungerar med en ny version av nåt annat: "Jag har
ändrat foo-funktionen i KT, du får tweaka om all sås som kallar den!".

TWENEX
(TWENty EXecutive) benämning på DEC-operativsystemet TOPS-20. Efter TENEX
(TEN EXecutive), föregångare till TOPS-20 på ombyggda DEC-10 system.

TWENIX
En 1:a-Aprilhack av PULTARNA på på AIDA i Uppsala (ett Twenex-system) som
fick operativsystemet att se ut som och i viss mån bete sig som UNIX (ett
helt annat operativsystem).

TWIN PEAKS
Twinhead dator, oftast med hatbetoning: "Den här &%&/%& Twin Peaks burken
core'ar ju titt som då!".

TÖRSTEN
Kylskåp hos Lysator.

UPDATE
Uppsala Universitets datorförening.

UPPE
I drift, i rörelse.

V
Förkortning av "version". T.ex. "Jag hörde att det har kommit en 8-bitars
V av AMIS".

VANILJ
Något som är standard. Ej förbättrat av någon hacker. Se SMAK.

VARG
Sun 3/280 med SunOS hos Lysator.

VFSH
Vad eller Vem Fan Som Helst, kan användas som variabelnamn.

VRÅL
Mycket (förstärkningsuttryck) t.ex. VRAAL.DAT = stor slaskfil. speciellt i
samband med att man fiskar disk (se detta)

VOIDA
Kasta bort ett uträknat värde, coersa det till variabeltypen void.

WARES
Uttryck från demovärlden. Betyder (oftast) piratkopierade spel.

WIZARD
Se ÖVERSTEPRÄST.

WHEEL
Överstepräst på TWENEX-system (se dessa ord).  Efter "WHEEL CAPABILITY" en
bit i TWENEX-användares capability word som ger en möjlighet att göra
allt.

X-MASSAGE
Att ge invändaren en "x massage" innebär inte att gnugga honom med x-märkt
linement, utan att man poppar upp en box med kryss-graf funktionen xmessage.

YANKA
Plocka in nåt i något annat, ofta menande SÅS: "Yanka in den där raden
mellan rad 125 och 126", ofta när man skall JOINA två såser. Men det
har även en ganska allmän betydelse: "Yanka in den där boken i hyllan".

YODA
Terminalväxel hos ISY, senare hos Lysator.

Å
Så kan höger hakparentes eller fiskmås uttalas

ÅAS
Förkortning för "å andra sidan".

ÅF
Återförsäljare. Fult ord. Riktiga hackers besöker sällan en sådan, utan
bygger eget eller direktimporterar från Japan eller USA.

Ä
Så kan vänster hakparentes eller fiskmås uttalas.

ÄLG
En Sun Sparcstation ELC. ELC har även uttytts som Extra Low Cost eller
Extremely Low Cost p.g.a. den klena processorn.

ÄPPLET
Annan beteckning på APPLE-II.

Ö
Så kan bakåtlutande snedstreck eller vertikalt streck uttalas.

ÖVERSTEPRÄST
(WIZARD) En hacker som är systemprogrammerare och har makt över ett större
datorsystem.


 ______________________________________________________________________________
 uXu                             Av Ralph 124C41+                           uXu
 ______________________________________________________________________________
